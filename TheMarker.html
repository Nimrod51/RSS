<DOCTYPE html><head><link href="http://serve.fontsproject.com/css?family=Alef:400" rel="stylesheet" type="text/css"></link></head><html dir="rtl"><body><h1 style="font-family:'Alef', serif;">TheMarker Feed</h1><h2 style="font-family:'Alef', serif;"><a href="https://www.themarker.com/news/education/1.9099621">המשבר נפתר: תשלומי ההורים לא יופחתו - אך ייגבו בפריסה</a></h2><p style="font-family:'Alef', serif; font-weight:bold;font-size: 20px;">ועדת החינוך סיכמה כי תשלומי ההורים יסתכמו עד 800 שקל לשנה בגנים, עד 1,750 שקל ביסודי ועד 2,870 שקל בתיכונים</p><div id="photo-container"><img src="https://www.themarker.com/polopoly_fs/1.8998976.1598346802!/image/960749680.jpg_gen/derivatives/landscape_108/960749680.jpg" width="150px" class="photo" /></div><p style="font-family:'Alef', serif; font-size: 15px;">ועדת החינוך סיכמה כי תשלומי ההורים יסתכמו עד 800 שקל לשנה בגנים, עד 1,750 שקל ביסודי ועד 2,870 שקל בתיכונים<br /><br />ועדת החינוך של הכנסת הגיעה לסיכום עם משרד החינוך שיאפשר לבתי הספר לגבות את תשלומי ההורים. לפי הסיכום, תשלומי ההורים יסתכמו עד 800 שקל לשנה בגני הילדים, עד 1,750 שקל בבתי הספר היסודיים, ועד 2,870 שקל בתיכונים. הוועדה התירה לבתי הספר לגבות תשלומים נוספים, באישור מיוחד.<br /><br />בנוסף, הוחלט לקבל את עמדת ועדת החינוך ולפצל את גביית תשלומי ההורים לשניים: חלק מהתשלומים ייגבו בספטמבר, והיתר בדצמבר, לאחר אישור נוסף של ועדת החינוך. יו"ר הנהגת ההורים הארצית, מירום שיף, אמר בדיון כי הנהגת ההורים לא תומכת במתווה, משום שסכומי התשלום לא צומצמו.<br /><br />לפני ארבע שנים משרד החינוך התחייב להפחית את תשלומי ההורים באופן משמעותי, בתמורה לאישורם בכנסת. בדיון שנערך לקראת פתיחת שנת הלימודים בשנה שעברה, דרשו חברי הכנסת מהמשרד שיעמוד בהתחייבותו ויפחית את התשלומים. לבסוף הם הופחתו באופן סמלי בלבד, אך המשרד התחייב שוב להפחית את תשלומי ההורים בשנים הבאות.<br /><br />כעת, עם התפשטות מגפת הקורונה, שפגעה במצב הכלכלי של ההורים, דרש המשרד לאשר את התשלומים כרגיל, גם עבור שירותים ואירועים שלא בטוח שיינתנו לתלמידים במהלך השנה – מה שעורר סערה.<br /><br />הליך אישור תשלומי ההורים השנה היה ארוך מהרגיל, ולווה בחילופי האשמות בין שר החינוך, יואב גלנט, ליו״ר ועדת החינוך של הכנסת, ח״כ רם שפע. בעוד שמשרד החינוך דרש בהתחלה לאשר את תשלומי ההורים כרגיל, כמו בכל שנה, ועדת החינוך דרשה להפחית את התשלומים - וכן לא לאשר תשלומים עבור פעילויות שספק אם יתבצעו לאור התפשטות הקורונה, כמו שיעורי העשרה פרטיים, טיולים ומסיבות סיום. <br /><br />בסופו של דבר, פרט לחלוקת תשלומי ההורים לשני מועדי גבייה, הוחלט להפחית את התשלומים השנתיים לכל התלמידים ב-18-8 שקלים בלבד, לכל שנת הלימודים. זאת כתוצאה מהפחתת התשלום עבור פעילויות סל תרבות ב-10% - שייתכן כי בכלל לא יצאו לפועל בגלל מגבלות הקורונה. ברוב המקרים, שאר התלמידים ישלמו את התשלומים באופן רגיל, כמו בכל שנה.<br /><br />בנוסף, הוחלט לבטל את מסיבות הסיום בבתי הספר. המשמעות היא שתלמידים שעולים לכיתות ו', ט' או י"ב ישלמו רק מחצית מסכום הגבייה עבור מסיבות הסיום - אך התשלום יקבע ויגבה רק בדצמבר. שאר תשלומי ההורים הרגילים יגבו כרגיל, ללא שינוי ניכר. <br /><br />בנוגע לתוכניות ההעשרה הפרטיות שמתקיימות בבתי הספר בתשלומי הורים (תל״ן), נקבע כי הן יקוצצו בחצי - ולכן התשלום עבורן יופחת בהתאם. מדובר בשירות שניתן בעיקר בבתי הספר המבוססים, ולכן ההפחתה תשפיע רק על חלק מהתלמידים, ובכל מקרה היא נובעת מקיצוץ בשירותים.<br /><br />בנוסף, למרות ההפחתה בשעות התל״ן, לבתי ספר ניתנה אפשרות להגדיל את מספר השעות ואת תשלומי ההורים, באישור מיוחד של משרד החינוך. עם זאת, בשלב זה כלל לא ברור האם ניתן יהיה ללמד שיעורי העשרה בבתי הספר, בגלל הגבלות מתווה משרד החינוך, שאינו מותיר שעות רבות ללימודי העשרה, וכן בעקבות הגבלות הקורונה. בנוסף, במקרה של סגר או בידוד בבתי הספר, השיעורים האלה יבוטלו או יתקיימו בלמידה מרחוק - אך בכל זאת בתי הספר יגבו עבורם תשלום. <br /><br />בסך הכל, מדובר על תוספת תשלום של כ-600 שקל בגני הילדים, ו-425 שקל בתיכונים ובחטיבות הביניים, כשבבתי ספר ייחודיים ותורניים ניתן לגבות עד 1,600 שקל נוספים לשנה מכל תלמיד.<br /><br />סעיף נוסף שיופחת, ב-15%, הוא רכישת שירותים מרצון, שיסתכם ב-193-53 שקל בשנה. גם סעיף זה נוגע בעיקר לבתי ספר מבוססים מבחינה כלכלית.<br /><br /></p><h2 style="font-family:'Alef', serif;"><a href="https://www.themarker.com/markets/1.9099572">דלתא מתרחבת באינטרנט: רוכשת מוולמארט אתר להלבשה תחתונה בכ-10 מיליון דולר</a></h2><p style="font-family:'Alef', serif; font-weight:bold;font-size: 20px;">החברה רוכשת את הרשת הקמעונית המקוונת Bare Necessities ■ בחודשי הסגר, דלתא רשמה זינוק של מאות אחוזים ברכישות באתרי הקבוצה באינטרנט</p><div id="photo-container"><img src="https://www.themarker.com/polopoly_fs/1.2341100.1518540076!/image/1266895856.jpg_gen/derivatives/landscape_108/1266895856.jpg" width="150px" class="photo" /></div><p style="font-family:'Alef', serif; font-size: 15px;">החברה רוכשת את הרשת הקמעונית המקוונת Bare Necessities ■ בחודשי הסגר, דלתא רשמה זינוק של מאות אחוזים ברכישות באתרי הקבוצה באינטרנט<br /><br />קבוצת האופנה דלתא, שבשליטת אייזיק דבח, חתמה על הסכם לרכישת הרשת הקמעונית המקוונת להלבשה תחתונה - Bare Necessities - מרשת וולמארט. העסקה צפויה להיסגר בשבועות הקרובים ולתרום לרווחיות דלתא בשנה הבאה. לפי הערכות, דלתא תשלם עבור הפעילות הנרכשת כ-10 מיליון דולר.<br /><br />Bare Necessities, שהוקמה ב-1998 בניו-ג'רזי, מתמחה במכירות דרך האינטרנט. הרשת מציעה כ-160 מותגים להלבשה אינטימית, בגדי ים לנשים, מחטבים, הלבשה תחתונה סקסית, פיג'מות, גרביונים ומוצרים נוספים, בין היתר של מותגים בינלאומיים, דוגמת קלווין קליין. בעקבות העסקה, דלתא תציע באתר גם מותגים של דלתא גליל עצמה.<br /><br />"רכישת Bare Necessities משקפת את אסטרטגיית הצמיחה שלנו, הכוללת גיוון של ערוצי ההפצה", אמר דבח, שמכהן כמנכ"ל דלתא. "בעידן בו המרחב הדיגיטלי הוא המגזר הצומח ביותר בתעשייה שלנו, אנו שמחים לרכוש חברה מובילה המתמחה במכירות אונליין של הלבשה תחתונה. Bare Necessities יכולה לשפר באופן משמעותי את נוכחותה של דלתא בעולם הדיגיטלי, כשאנו ממשיכים במגמת הצמיחה המקוונת שלנו".<br /><br />במהלך משבר הקורונה, דלתא רשמה זינוק של עשרות עד מאות אחוזים במכירות באתרי האינטרנט של הקבוצה – שקיזז בחלקו את החולשה בכלל מגזרי הפעילות. במהלך הרבעון השני, דלתא דיווחה על זינוק של 163% במכירות אונליין באתרי הקבוצה. בחודשי הסגר נרשם זינוק של מאות אחוזים באתרי הקבוצה ברחבי העולם. בישראל, המכירות באתר זינקו במארס ב-343% וב-958% באפריל.<br /><br />דלתא סיימה את הרבעון השני של 2020 בהפסד עמוק של 53 מיליון דולר, לעומת רווח של 5.1 מיליון דולר ברבעון השני של 2019. כלל מגזרי הפעילות, פרט לישראל, סיימו את הרבעון בהפסד. בנטרול סעיפים חד פעמיים, ההפסד הסתכם ב-23 מיליון דולר, לעומת 8 מיליון דולר ברבעון המקביל אשתקד. חרף ההפסד, החברה צופה שתחזור לרווחיות ברבעון הבא.<br /><br />המכירות של דלתא התכווצו ברבעון השני ב-27% ל-270.9 מיליון דולר בעקבות המשבר וסגירת החנויות, לעומת 373.9 מיליון דולר ברבעון השני אשתקד. המכירות במחצית הראשונה קטנו בכ-18% ל-603.6 מיליון דולר לעומת התקופה המקבילה. הקיטון בא לידי ביטוי בכל תחומי הפעילות – אך בעיקר במגזרי דלתא ארה"ב ודלתא מותגי פרימיום (רשתות האופנה מקבוצת VF).<br /><br /></p><h2 style="font-family:'Alef', serif;"><a href="https://www.themarker.com/news/macro/1.9099535">טרנר-אייל מתנגדת לרה"מ: "אין הצדקה להרחיב את העדפת תוצרת הארץ"</a></h2><p style="font-family:'Alef', serif; font-weight:bold;font-size: 20px;">באוצר מעריכים כי הרחבת ההעדפה לתוצרת ישראל במכרזים ציבוריים תטיל על הציבור עלות נוספת בסך כ-1.3 מיליארד שקל בשנה</p><div id="photo-container"><img src="https://www.themarker.com/polopoly_fs/1.8896219.1598345502!/image/2711116698.jpg_gen/derivatives/landscape_108/2711116698.jpg" width="150px" class="photo" /></div><p style="font-family:'Alef', serif; font-size: 15px;">באוצר מעריכים כי הרחבת ההעדפה לתוצרת ישראל במכרזים ציבוריים תטיל על הציבור עלות נוספת בסך כ-1.3 מיליארד שקל בשנה<br /><br />הרחבת ההעדפה לתוצרת בישראל ברכש של הממשלה ומוסדות ציבוריים אינה רצויה, ועשויה להטיל על הציבור עלות נוספת בסך כ-1.3 מיליארד שקל בשנה - כך טוען משרד האוצר בנייר עמדה שגיבש.<br /><br />נייר העמדה, שבו חוזר משרד האוצר על עמדתו המסורתית נגד העדפה של תוצרת ישראל (כחול-לבן), נשלח השבוע למשרד ראש הממשלה, לאחר שראש הממשלה, בנימין נתניהו, קרא למנכ"לים של משרדי הממשלה לפעול בכל הכלים העומדים לרשותם כדי לעודד את הכלכלה הישראלית בעקבות משבר הקורונה.<br /><br />מנכ"לית משרד האוצר, קרן טרנר-אייל, כתבה לממלא מקום מנכ"ל משרד ראש הממשלה, רונן פרץ, כי עמדתם של גורמי המקצוע במשרד האוצר היא כי "אין הצדקה מקצועית" להרחיב את ההעדפה של תוצרת ישראל ברכש ציבורי, מעבר לקבוע כיום. ביולי פנה פרץ למנכ"לים של משרד הממשלה וביקש מהם לפעול לפי הנחייתו של ראש הממשלה. נתניהו הביע סימפטיה להעדפת תוצרת ישראל גם כשביקר לפני כשבועיים במפעל הוופלים גילרו בבית שמש, יחד עם נשיא התאחדות התעשיינים, ד"ר רון תומר, ואמר: "קנו תוצרת ישראל. זה עוזר".<br /><br />למכתבה של טרנר-אייל צורף מסמך ארוך שחובר במשרד האוצר, המנמק את עמדת המשרד. לפי מסמך זה, "עיקר הרכש הממשלתי הוא כבר כיום מספקים מקומיים". לפי בדיקה שערך משרד האוצר, רק מיעוט ממדינות העולם הרחיבו את ההעדפה לרכש מקומי בעקבות משבר הקורונה - וניו זילנד, לעומת זאת, דווקא הנהיגה הקלות בחסמי סחר כדי להקל על יבוא. <br /><br />"לא קיימת הצדקה מקצועית להרחבת ההעדפה מעבר לקבוע כיום, גם בעקבות משבר הקורונה, שכן התועלת שתצמח למשק ולמגזר העסקי תהיה נמוכה מעלותה", נקבע בנייר העמדה של משרד האוצר. הרחבת ההעדפה, אומרים במשרד, גם תהיה בעייתית מבחינה מעשית - היות שהשינויים הדרושים יארכו חודשים ארוכים. <br /><br />הנזק עולה על התועלת<br /><br />נייר העמדה של משרד האוצר נכתב גם בעקבות פנייה ששיגר לפני כחודש יו"ר נשיאות המגזר העסקי, דובי אמיתי, לנתניהו ולשר האוצר, ישראל כ"ץ. אמיתי ביקש מהם שיפעלו להרחבת ההעדפה לתוצרת מקומית, והציג תוכנית לכך. בין השאר, הציעו בנשיאות המגזר העסקי לאפשר העדפה של תוצרת ישראל באופן זמני, עד סוף 2021, גם אם פער המחירים בינה לבין תוצרת חוץ עולה על 15% - כל עוד הוא אינו עולה על 20%. עוד הוצע להחיל את חובת העדפת תוצרת הארץ במכרזים גם על קופות חולים, תאגידים מקומיים, בתי חולים ציבוריים ומוסדות להשכלה גבוהה, ולקבוע כללים שיחייבו את משרד הביטחון "להעמיק את הרכש מול המגזר העסקי הישראלי".<br /><br />במשרד האוצר לא מקבלים את הצעת אמיתי. "הביורוקרטיה הנובעת מהעדפת תוצרת הארץ מטורפת", אומר מקור במשרד. "זה דורש לפעמים לערוך שלב נוסף במכרזים. הדבר האחרון שמערכת הבריאות והרשויות המקומיות צריכות כעת הוא להסיט את הקשב הניהולי שלהן ליצירת מנגנונים של העדפת תוצרת הארץ. מנגנונים כאלה גם עלולים להרחיק חברות זרות - שלא יחזרו לישראל אחרי פעמיים-שלוש שבהן יפסידו במכרז". <br /><br />לפי המסמך של משרד האוצר, "הספרות המחקרית התיאורטית והאמפירית מראה כי בהחלה של מנגנון העדפת תוצרת הארץ, שהיא חסם סחר, הנזק עולה על התועלת, והמטרות של עידוד תעסוקה וצמיחה לא רק שאינן מושגות, אלא אף מתקבלות תוצאות הפוכות מהרצוי – ייקור הרכש הציבורי, פגיעה בתעסוקה ובפריון, ויצירת חיכוך ביורוקרטי רב בין המגזר הפרטי והמדינה". החישוב לעלות העודפת של הרחבת ההעדפה מבוסס על ההנחה כי ההעדפה תייקר ב-7.5% כרבע מרכש ממשלתי בסך כ-70 מיליארד שקל בשנה (הרכש הממשלתי בניכוי רכש שאינו רלוונטי להרחבת ההעדפה, למשל ארנונה ומים).<br /><br />במכתבה מפרטת טרנר-אייל צעדים שננקטו בעקבות המשבר, ולדעתה ימריצו את הכלכלה המקומית ללא צורך בהרחבה של העדפת תוצרת ישראל. עם צעדים אלה נמנים תוכנית ההאצה למשק שמקדם משרד האוצר; קיצור מספר ימי האשראי ברכש ממשלתי מספקים קטנים ובינוניים; התוכנית של שר האוצר לקבוע פחת מואץ (הטבת מס) להשקעות בענפים מסוימים, ובהם התעשייה; וכן "בחינת הקצאת תקציב" למסע פרסום של משרד הכלכלה לעידוד רכישת מוצרים מתוצרת הארץ (כחול-לבן).<br /><br />בהתאחדות התעשיינים, הפועלת גם היא להרחבת ההעדפה של תוצרת ישראל במכרזים ציבוריים, זועמים על העמדה של משרד האוצר. "זה מנוגד לכל מה שקורה בעולם", אומרים בהתאחדות. "במקום להשתמש בכספי משלם המסים כדי ליצור מקומות עבודה בישראל, משרד האוצר שלנו מתאמץ ליצור מקומות עבודה מעבר לים. אנחנו מקווים שבמשרד נערכים גם לקלוט את מאות אלפי מחוסרי התעסוקה לעבודה באוצר".<br /><br /></p><h2 style="font-family:'Alef', serif;"><a href="https://www.themarker.com/realestate/.premium-1.9097984">הישראלים הבינו שמחירי הדירות יחזרו לעלות – ורצו לשלם את המשכנתא</a></h2><p style="font-family:'Alef', serif; font-weight:bold;font-size: 20px;">נתוני שוק הדיור מעוררים דאגה: שיווק המגרשים לבנייה למגורים צלל ב-74%, והמרחק מהיעד של המדינה ל-60 אלף דירות חדשות בשנה גדל והולך</p><div id="photo-container"><img src="https://www.themarker.com/polopoly_fs/1.9097983.1598288743!/image/4294071181.jpg_gen/derivatives/landscape_108/4294071181.jpg" width="150px" class="photo" /></div><p style="font-family:'Alef', serif; font-size: 15px;">נתוני שוק הדיור מעוררים דאגה: שיווק המגרשים לבנייה למגורים צלל ב-74%, והמרחק מהיעד של המדינה ל-60 אלף דירות חדשות בשנה גדל והולך ■ בינתיים, מי שיכול - חזר לשלם את המשכנתא<br /><br />התחזיות בשוק הנדל"ן בעקבות משבר הקורונה, שלפיהן המיתון במשק והאבטלה יורידו את מחירי הדירות, אינן מתממשות לפי שעה — אולם מנגד יש נתונים רבים שמצביעים על ירידה בפעילות הבנייה ועל מחסור עתידי בדירות. במקביל, חלה ירידה חדה במספר הלקוחות שמבקשים לדחות את החזרי המשכנתא שלהם.<br /><br />לפי נתוני הלשכה המרכזית לסטטיסטיקה (הלמ"ס), נראה כי על אף התחזיות הקודרות של מארס ואפריל, שוק הדיור מראה סימני יציבות עם נטייה לעליות בכל המדדים: לאחר ירידה מצטברת של כ–0.9% בחודשי המשבר הקודמים, חזר מדד מחירי הדירות לעלות במאי ויוני. היציבות ניכרת גם בסניפי הבנקים למשכנתאות, שם חזר קצב שיווקי המשכנתאות לרמה של 6–7 מיליארד שקל בחודש ואף התגבר מעט, ככל הנראה בגלל השלמת עסקות שנדחו בתקופת הסגר.<br /><br /></p><h2 style="font-family:'Alef', serif;"><a href="https://www.themarker.com/wallstreet/.premium-1.9099484">120 מיליון משרות בסכנה: התיירות העולמית הפסידה 320 מיליארד דולר</a></h2><p style="font-family:'Alef', serif; font-weight:bold;font-size: 20px;">התיירות ספגה פגיעה קשה בחמשת החודשים הראשונים של השנה ■ תחזיות האו"ם: אובדן ההכנסות של הענף צפוי להגיע השנה לטריליון דולר</p><div id="photo-container"><img src="https://www.themarker.com/polopoly_fs/1.9076809.1598195365!/image/467795819.jpg_gen/derivatives/landscape_108/467795819.jpg" width="150px" class="photo" /></div><p style="font-family:'Alef', serif; font-size: 15px;">התיירות ספגה פגיעה קשה בחמשת החודשים הראשונים של השנה ■ תחזיות האו"ם: אובדן ההכנסות של הענף צפוי להגיע השנה לטריליון דולר<br /><br />ענף התיירות העולמי ספג פגיעה קשה מאוד במגפת הקורונה, עם אובדן הכנסות של 320 מיליארד דולר בחמשת החודשים הראשונים של השנה, ו-120 מיליון משרות בסיכון - כך אמר היום (שלישי) מזכ"ל האו"ם, אנטוניו גוטרש. <br /><br />גוטרש אמר בתדרוך לעיתונאים כי תיירות היא ענף הייצוא השלישי בגודלו של הכלכלה העולמית, אחרי דלקים וכימיקלים, וכי הוא היה אחראי בשנה שעברה ל-7% מהסחר העולמי. "הענף מעסיק אחד מכל עשרה אנשים בעולם, ומספק פרנסה למאות מיליונים נוספים", אמר. <br /><br /></p><h2 style="font-family:'Alef', serif;"><a href="https://www.themarker.com/dynamo/cars/1.9099422">רצף של טעויות: במקום לתגבר את התחבורה הציבורית - מגדילים את הצפיפות באוטובוסים</a></h2><p style="font-family:'Alef', serif; font-weight:bold;font-size: 20px;">משרד התחבורה הודיע כי התפוסה באוטובוסים תעלה מ-50% ל-75% החל ב-1 בספטמבר</p><div id="photo-container"><img src="https://www.themarker.com/polopoly_fs/1.8994343.1594746753!/image/3081916602.jpg_gen/derivatives/landscape_108/3081916602.jpg" width="150px" class="photo" /></div><p style="font-family:'Alef', serif; font-size: 15px;">משרד התחבורה הודיע כי התפוסה באוטובוסים תעלה מ-50% ל-75% החל ב-1 בספטמבר<br /><br />משרד התחבורה הודיע הבוקר (ג') כי מספר הנוסעים המותר באוטובוסים יעלה ל-75% מהתפוסה האפשרית בשעות השיא, לעומת 50% כיום. הסיבה: ההיערכות לחזרה לבתי הספר.<br /><br />הגדלת התפוסה באוטובוסים ל-75% ממקומות הישיבה תתאפשר בשעות העומס: ב-9:30-6:00 בבוקר ו-17:00-14:00 אחר הצהריים החל ב-1 בספטמבר.<br /><br />התחבורה הציבורית ספגה מכה קשה וירידה בביקושים בעקבות הקורונה. עם זאת, אמון הציבור חוזר בהדרגה, במקביל לחזרת המשק לפעילות וכך גם השימוש בתחבורה הציבורית. אף על פי כן, התפוסה לא חזרה להיות כשהיתה וציבור רחב עדיין נמנע משימוש בתחבורה הציבורית.<br /><br />שרת התחבורה, מירי רגב, כבר ביטלה את הגבלת הנוסעים באוטובוסים ביומה הראשון בתפקיד במאי. השרה חזרה בה מאז והגבילה מחדש את מספר הנוסעים למחצית מהקיבולת האפשרית (כ-30 נוסעים באוטובוס) בעקבות עלייה בנתוני התחלואה.<br /><br />עבור שליש מהציבור תחבורה ציבורית היא האפשרות היחידה להתניידות. כעת, אותו ציבור ייאלץ להצטופף אף יותר באוטובוסים כדי להגיע לעבודה ולקיים את שגרת יומו. מעבר לכך, המדינה צריכה לעודד את שימוש בתחבורה הציבורית כחלק מהמאבק בפקקים התנועה.<br /><br />דו"ח של חברת הייעוץ בוסטון קונסולטינג גרופ (BCG), שבחנה את עמדות הציבור בנוגע לשימוש באמצעי תחבורה בקרב 5,000 משיבים בערים מרכזיות בארה"ב, סין ומערב אירופה, מצא באחרונה כי ריחוק חברתי וניקיון הם הקריטריונים המובילים בשיקולי הציבור בבחירת אמצעי התחבורה.<br /><br />לפי תוצאות הסקר, אמצעי התחבורה שנחשבים הכי מסוכנים בהיבט של ריחוק חברתי וניקיון הם התחבורה הציבורית והתחבורה השיתופית. לכן, על מנת להחזיר את האמון, לפחות בטווח המיידי, יש צורך ביצירת תנאים מרווחים עד כמה שניתן - מהלך הפוך מזה של השרה כעת.<br /><br /></p><h2 style="font-family:'Alef', serif;"><a href="https://www.themarker.com/technation/1.9099438">דרעי הורה לשקול ביטול של איסוף טביעות האצבע למאגר הביומטרי</a></h2><p style="font-family:'Alef', serif; font-weight:bold;font-size: 20px;">לפני כשבוע הודתה המדינה כי אין צורך להמשיך לאסוף טביעות אצבע - מפני שכמעט אין זיופים, ומשום שקיימת טכנולוגיית זיהוי פנים המייתרת את הצורך בהן</p><div id="photo-container"><img src="https://www.themarker.com/polopoly_fs/1.9022286.1596444134!/image/896518452.jpg_gen/derivatives/landscape_108/896518452.jpg" width="150px" class="photo" /></div><p style="font-family:'Alef', serif; font-size: 15px;">לפני כשבוע הודתה המדינה כי אין צורך להמשיך לאסוף טביעות אצבע - מפני שכמעט אין זיופים, ומשום שקיימת טכנולוגיית זיהוי פנים המייתרת את הצורך בהן<br /><br />שר הפנים, אריה דרעי, הורה לבחון אפשרות לביטול איסוף טביעות אצבע למאגר הביומטרי, ומעבר להסתמכות על תמונות פנים בלבד - לאחר שבכירים במערך הסייבר הודו כי אין הצדקה להמשך האיסוף.<br /><br />דרעי הודיע אתמול (שני) כי הוא מקים צוות שיבחן את המלצותיהם של ראש מערך הסייבר, יגאל אונא, והממונה על היישומים הביומטרים, רועי פרידמן, לאחר שבשבוע שעבר פורסמה תגובתם לעתירה המתנהלת נגד המאגר בבג"ץ. אחרי בחינה ממושכת של הנושא, הם טענו כי אין צורך להמשיך לאסוף טביעות אצבע כדי לזהות אזרחים, וכי קיימים אמצעים טכנולוגיים ראויים המאפשרים זיהוי ואימות זהות על בסיס תמונות פנים בלבד.<br /><br />בתגובה הודתה המדינה כי הסיבה העיקרית להקמת המאגר - ניסיונות לזיוף זהויות כדי להוציא תיעוד במרמה (הרכשה כפולה) - היא תופעה זניחה מאוד, ומתחילת הפרויקט ב-2013 היו רק מספר ניסיונות בודדים לביצוע התחזות. "מדובר במספר נמוך ביותר, שאינו משמעותי בקנה מידה לאומי", נכתב בתגובה.<br /><br />על פי הודעת משרד הפנים, דרעי כינס אתמול ישיבה מקצועית, שבה נכחו נציגים מרשויות הביטחון, משטרת ישראל, הרשות לניהול המאגר הביומטרי, רשות האוכלוסין, רפאל ומערך הסייבר הלאומי, כדי לדון בתגובה של המדינה שהוגשה לבג"ץ.<br /><br />העותרים, ובראשם התנועה לזכויות דיגיטליות, שדורשים את ביטול המאגר הביומטרי ומחיקת המידע הרגיש שהצטבר בו, טוענים כי ההצהרה של דרעי - שאמר שיבחן את ההמלצות - מנוגדת לעמדות המקצועיות של בכירי מערך הסייבר, וכי הוא ממשיך לקדם את השימוש במאגר.<br /><br />עו"ד יהונתן קלינגר, היועץ המשפטי של התנועה לזכויות דיגיטליות, אמר: "רק לפני כשבוע הודיעה הממשלה כי בעקבות המלצת כל גורמי המקצוע היא תעביר המלצה לשר הפנים להוציא את טביעות האצבע מהמאגר הביומטרי. הודעה זו, לבית המשפט העליון, בתצהיר, לוותה באמירה שאין 'הצדקה מקצועית' להמשך אגירת טביעות האצבע. עכשיו, לראשונה ובצורה מפתיעה, אנחנו שומעים ששר הפנים החליט על המשך התהליך הזוחל והמתמשך בו משרד הפנים נוקט כבר עשור: לעשות מעשה עשוי ולמנוע מתושבי ישראל את הבטחון שלהם".<br /><br />קלינגר טען כי החלטת דרעי מנוגדת להמלצות של גורמי המקצוע, ושהיא מתקבלת "משיקולים שאינם עניינים, וככזה אנחנו סמוכים ובטוחים שבית המשפט יפסול את ההחלטה המדוברת בקלות, בהתחשב בכך שהממשלה בעצמה הודיעה לבית המשפט העליון שאין הצדקה מקצועית להמשך אגירת טבעות האצבע", הוסיף קלינגר. <br /><br />מתחילת תקופת המבחן ועד היום נאסף למאגר מידע של יותר מ-4.7  מיליון ישראלים. משרד הפנים לא שיתף כמה מהם הסכימו להכניס את טביעת האצבע למאגר הביומטרי. החוק, שנכנס לתוקף לפני שלוש שנים, מאפשר לכל אזרח שמנפיק תעודת זהות או דרכון לבחור אם טביעת האצבע תישמר רק על שבב שעל התעודה, או שתיכנס למאגר. אדם שלא הסכים להכליל את טביעת האצבע במאגר מקבל תיעוד שתקף לחמש שנים בלבד, ואילו מי שמסכים מקבל תיעוד שתקף לעשר שנים.<br /><br /></p><h2 style="font-family:'Alef', serif;"><a href="https://www.themarker.com/career/.premium-1.9099193">לקראת חגי תשרי: האם עובדים ועובדות בחל"ת זכאים למתנת חג?</a></h2><p style="font-family:'Alef', serif; font-weight:bold;font-size: 20px;">האם ניתן לכפות על העובד לבצע את עבודתו מהבית בתקופת החגים? וכמה שעות עובדים בערב חג ובחול המועד? ■ עו"ד תמר גולן עונה על השאלות</p><div id="photo-container"><img src="https://www.themarker.com/polopoly_fs/1.8867437.1596448743!/image/3381083571.jpg_gen/derivatives/landscape_108/3381083571.jpg" width="150px" class="photo" /></div><p style="font-family:'Alef', serif; font-size: 15px;">האם ניתן לכפות על העובד לבצע את עבודתו מהבית בתקופת החגים? וכמה שעות עובדים בערב חג ובחול המועד? ■ עו"ד תמר גולן עונה על השאלות<br /><br />חגי תשרי הם תמיד תקופה מורכבת, גם מצד המעסיק וגם מצד העובד והעובדת. השנה מצטרפת הקורונה והעובדה כי חצי מיליון עובדים נמצאים בחופשה ללא תשלום (חל"ת). האם הם זכאים למתנת חג? האם ניתן לחייב עובדים  שניצלו את כל ימי החופש לצאת לחופשה מרוכזת? עו"ד תמר גולן, שותפה במשרד מ. פירון ושות' עונה על השאלות. <br /><br />האם מגיע תשלום לעובדים בימי החגים ומה מעמדם של עובדים בחל"ת?<br /><br /></p><h2 style="font-family:'Alef', serif;"><a href="https://www.themarker.com/markets/reports/1.9099354">אחרי ההתבכיינות של הראל ויזל: פוקס מציגה רווחי שיא – 90 מיליון שקל ברבעון</a></h2><p style="font-family:'Alef', serif; font-weight:bold;font-size: 20px;">הרווח התפעולי בנטרול התקן החשבונאי 16 IFRS הסתכם בכ-118.3 מיליון שקל - זינוק של 53% לעומת הרבעון המקביל ב-2019; לקבוצת פוקס יתרות מזומנים של 1.1 מיליארד שקל</p><div id="photo-container"><img src="https://www.themarker.com/polopoly_fs/1.8827798.1594208480!/image/2126929775.jpg_gen/derivatives/landscape_108/2126929775.jpg" width="150px" class="photo" /></div><p style="font-family:'Alef', serif; font-size: 15px;">הרווח התפעולי בנטרול התקן החשבונאי 16 IFRS הסתכם בכ-118.3 מיליון שקל - זינוק של 53% לעומת הרבעון המקביל ב-2019; לקבוצת פוקס יתרות מזומנים של 1.1 מיליארד שקל<br /><br />קבוצת האופנה פוקס, שבשליטת המשפחות ויזל ופוקס, הציגה ברבעון השני של 2020 רווחי שיא – 90 מיליון שקל - חרף משבר הקורונה, ולאחר שמנכ"ל הקבוצה הראל ויזל, פקד את אולפני הטלוויזיה בתחינה לקבלת סיוע ממשלתי לעסקיו המוכים. הרווח הנקי במחצית הראשונה של השנה הסתכם ב-52.6 מיליון שקל, בהשוואה לרווח נקי של כ-48.7 מיליון שקל בתקופה המקבילה ב-2019.<br /><br />הכנסות הקבוצה ירדו ברבעון השני של 2020 ב-2.5% - והסתכמו בכ-633 מיליון שקל, לעומת 648 מיליון שקל ברבעון המקביל ב-2019. הרווח הגולמי ברבעון השני של השנה הסתכם ב-384.3 מיליון שקל, כ-60.7% מהמכירות, בהשוואה לרווח גולמי בסך של 373.7 מיליון שקל, שהם 57.7% מהמכירות ברבעון המקביל בשנה שעברה - עלייה של כ-3%.<br /><br />הרווח התפעולי של פוקס ברבעון השני הסתכם ב-126.3 מיליון שקל - 19.9% מהמכירות, בהשוואה ל-84.5 מיליון שקל, 13.1% מהמכירות ברבעון המקביל בשנה שעברה – זינוק של 50%. הרווח התפעולי בנטרול התקן החשבונאי 16 IFRS הסתכם ב-118.3 מיליון שקל, בהשוואה ל-77.4 מיליון שקל ברבעון המקביל ב-2019 – עלייה חדה של 53%.<br /><br />הרווח התפעולי בחציון הראשון, בנטרול תקן 16 IFRS, הסתכם בכ-86.1 מיליון שקל, כ-7.1% מהמכירות, בהשוואה לרווח תפעולי בסך של כ-75.1 מיליון שקל, כ- 6.5% מהמכירות, בחציון המקביל ב-2019 – עלייה של כ-15%. נכון לסוף יוני, לקבוצת פוקס היו יתרות מזומנים (ושווי מזומנים) של יותר ממיליארד שקל.<br /><br />בתגובה לפרסום הדו"חות הכספיים, מניית פוקס מזנקת בכ-8%. מתחילת החודש זינקה המניה בכ-40%. שווי הקבוצה עלה לכ-2.3 מיליארד שקל.<br /><br />ביוני הודיעה פוקס על חלוקת דיווידנד של 50 מיליון שקל לבעלי מניותיה – לאחר שוויזל פעל על מנת לקבל תמיכה ממשלתית בעסקיו (ובכלל העסקים במדינה). לחציו של ויזל נשאו פרי, ופוקס – שהחזיקה באותה העת מזומנים בסכום של מיליארד שקל בקופה – אמורה היתה לקבל מענקי מדינה בסכום של 18-13 מיליון שקל, לא כולל הטבות נוספות. ואולם, בעקבות המחאה שהתעוררה, הביקורת ברשתות החברתיות והאיום בחרם צרכנים – בפוקס התקפלו, והחליטו לוותר על המענק.<br /><br />בהתייחס לדו"חות הכספיים, בפוקס ציינו: "לשמחתנו, עם הסרת הסגר, חלה עלייה משמעותית בכל ערוצי המכירה, מה שסייע לשיפור ברווחיות, ביחס לתקופות מקבילות אשתקד, כל זאת תוך שמירה על איתנות פיננסית מרשימה והצגת מאזן ותזרים מזומנים חזקים. עם סיום תקופת הסגר, החזירה הקבוצה את כלל עובדיה. בהמשך, ועם מגמת השיפור הניכר בהכנסות הקבוצה במהלך הרבעון השני, הודיעה החברה כי לא תפנה לקבלת מענקי המדינה לחודשים אלו".<br /><br /></p><h2 style="font-family:'Alef', serif;"><a href="https://www.themarker.com/markets/LIVE-1.9099362">פתיחה בת"א: מגדל מזנקת ב-8%; פוקס קופצת ב-5%</a></h2><p style="font-family:'Alef', serif; font-weight:bold;font-size: 20px;">מדדי ת"א 35 ו-125 עולים בכ-0.5% ■ מניית חברת סומוטו קופצת ב-6% אחרי שדיווחה על בחינת ביצוע פיילוט משותף של חברת החשמל עם נוסטרומו ■ פוקס מתחזקת אחר פרסום דו"חות חיוביים</p><div id="photo-container"><img src="https://www.themarker.com/polopoly_fs/1.9023300.1596955268!/image/1095007295.jpg_gen/derivatives/landscape_108/1095007295.jpg" width="150px" class="photo" /></div><p style="font-family:'Alef', serif; font-size: 15px;">מדדי ת"א 35 ו-125 עולים בכ-0.2% ■ מניית חברת סומוטו קופצת ב-11% אחרי שדיווחה על בחינת ביצוע פיילוט משותף של חברת החשמל עם נוסטרומו ■ פוקס מתחזקת בעקבות פרסום דו"חות חיוביים<br /><br />חברת סומוטו, שנערכת למיזוג עם חברת הסטארט-אפ נוסטרומו עשויה לקבל את חברת החשמל כשותפה בנוסטרומו. חברת החשמל החליטה לנהל מו"מ עם נוסטרומו לביצוע פיילוט משותף בנושא אגירת אנרגיה ועל השקעה בנוסטרומו במסלול החדשנות.<br /><br />בחברת החשמל ציינו כי זו הזדמנות ייחודית עבורם הן לבחינת טכנולוגיה חדשנית והן לביצוע השקעה בכפוף לביצוע בדיקות מקדימות וקבלת אישורים. בעקבות הדיווח על העניין של חברת החשמל בנוסטרומו, עולה מניית סומוטו ב-10.4% במחזור של 8.6 מיליון שקל שגבוה פי חמישה מהמחזור היומי הממוצע במניה.<br /><br />לכתבה המלאה<br /><br />העליות בבורסה בתל אביב התמתנו, על רקע דיווחים אמש על מספר שיא של נדבקים בקורונה בחודש האחרון. המסחר בתל אביב ננעל אתמול בירידות, במקביל לעליות בבול סטריט.<br /><br />מדד ת"א 35 עולה כעת ב-0.2%, ת"א 125 עולה גם הוא ב-0.2% ות"א 90 מוסיף 0.6%. מדד הבנקים מתחזק בכ-0.4% ומדד הנדל"ן עולה ב-0.75%.<br /><br />מניית חברת ביטוח מגדל קופצת ב-8%, בעקבות פרסום דו"חות חיוביים לרבעון השני של השנה, שבו הציגה רווחים של כ-700 מיליון שקל בתיק הנוסטרו שלה - שסייעו לה להגיע לרווח כולל של 503 מיליון שקל. <br /><br />סומוטו עולה ב-11% אחרי שדיווחה על בחינת ביצוע פיילוט משותף של חברת החשמל עם נוסטרומו – החברה איתה מתמזגת סומוטו; אלוני חץ עולה בכ-4.6%, למרות שבדו"חותיה לרבעון השני הציגה שערוכים שליליים בשווי נכסיה, שהובילו לנפילה של 98% ברווח הנקי ל-3.7 מיליון שקל.<br /><br />פוקס קופצת ב-7% בעקבות פרסום דו"חותיה לרבעון השני, בם רשמה עלייה של 55% ברווח הנקי ל-90 מיליון שקל. <br /><br />דלק קידוחים עולה ב-2.5%, לאחר שדיווחה הבוקר כי בית המשפט העליון דחה את ערעורם של ישראמקו, תמר פטרוליום, דור חיפושי גז ואוורסט תשתיות, וקבע כי מאגר לוויתן ימשיך לספק גז לחברת החשמל.<br /><br />בית המשפט העליון דחה את ערעורם של ישראמקו, תמר פטרוליום, דור חיפושי גז ואוורסט תשתיות וקבע כי מאגר לווייתן ימשיך לספק גז לחברת החשמל (חח"י) במסגרת חוזה ארעי עד יוני 2021.<br /><br />שופט בית המשפט העליון נועם סולברג, ולצדו השופטת דפנה ברק ארז והשופט ג'ורג' קרא, קיבל את עמדת חברת החשמל בדבר יתרונות הסכם אספקת הגז ממאגר לווייתן הן במישור זמינות המאגר לאספקת הגז, והן במישור הביטחון האנרגטי.<br /><br />לכתבה המלאה<br /><br />נייס השלימה גיוס של 400 מיליון דולר בהנפקה של איגרות חוב להמרה הנושאות ריבית 0%, וללא ביטחונות שעומדות לפירעון בספטמבר 2025.<br /><br />שער ההמרה של האיגרות הוא 3.3424 מניות לכל 1,000 אגרות, שמקביל לשער המרה של 299 למניה. כלומר פרמיה של 37% ביחס למחיר הסגירה של המניה אמש (ב').<br /><br />נייס נתנה לרוכשי האיגרות אופציה שניתנת למימוש בתוך 13 יום לרכוש איגרות חוב להמרה נוספות בסכום של 60 מיליון דולר - כלומר 15% מהשלב הראשוני של ההנפקה. חתמי ההנפקה היו בנק אוף אמריקה סיטי ומורגן סטנלי. החברה מתכננת להשתמש בתמורת ההנפקה כדי לממן את פעילותה השוטפת כולל מיחזור החוב הבנקאי שלה לפני מועד הפירעון שלו בדצמבר 2021.<br /><br />לכתבה המלאה<br /><br />יוטרון, המפתחת ומקימה חניונים רובוטיים ומחסנים אוטומטיים, זכתה בחוזה הגדול בתולדותיה, בסך 28 מיליון דולר (95 מיליון שקל). החברה חתמה על חוזה לשירותי תכנון והקמה של חניון אוטונומי בבוסטון, מסצ'וסטס, שצפוי לכלול 596 חניות ו-149 עמדות טעינת רכב חשמלי.<br /><br />התמורה תשולם ליוטרון לאורך תקופת ביצוע הפרויקט, שתימשך להערכת החברה 40-36 חודשים. יוטרון, שבשליטת קרן פימי (43%) והמנכ"ל חיים שני (19%), ציינה כי השלמת ההסכם מותנה בחתימת היזם על הסכם עם קבלן ראשי להקמת המיזם, שהפרויקט מהווה חלק ממנו. יוטרון תקבל 670 אלף דולר מהתמורה הכוללת במחצית השנייה של 2020 עבור שירותי תכנון, שלא הותנו בחתימה על הסכם עם הקבלן הראשי של הפרויקט.<br /><br />לכתבה המלאה<br /><br />קבוצת האופנה פוקס, שבשליטת המשפחות ויזל ופוקס, הציגה ברבעון השני של 2020 רווחי שיא – 90 מיליון שקל - חרף משבר הקורונה, ולאחר שמנכ"ל הקבוצה הראל ויזל, פקד את אולפני הטלוויזיה בתחינה לקבלת סיוע ממשלתי לעסקיו המוכים. הרווח הנקי במחצית הראשונה של השנה הסתכם ב-52.6 מיליון שקל, בהשוואה לרווח נקי של כ-48.7 מיליון שקל בתקופה המקבילה ב-2019.<br /><br />הכנסות הקבוצה ירדו ברבעון השני של 2020 ב-2.5% - והסתכמו בכ-633 מיליון שקל, לעומת 648 מיליון שקל ברבעון המקביל ב-2019. הרווח הגולמי ברבעון השני של השנה הסתכם ב-384.3 מיליון שקל, כ-60.7% מהמכירות, בהשוואה לרווח גולמי בסך של 373.7 מיליון שקל, שהם 57.7% מהמכירות ברבעון המקביל בשנה שעברה - עלייה של כ-3%.<br /><br />לכתבה המלאה<br /><br />הבורסה לניירות ערך בתל אביב פתחה את יום המסחר השלישי של השבוע במגמה חיובית. זאת, לאחר שאתמול נרשמו ירידות בתל אביב בעוד שבורסת וול סטריט בארה"ב סיימה את המסחר בעליות.<br /><br />מדד ת"א 35 עולה ב-0.54%, מדד ת"א 125 מתחזק ב-0.52%, ומדד ת"א 90 מוסיף 0.75% לערכו. מדד ת"א בנקים עולה בכ-1% בהובלת מניית דיסקונט ש ב-1.3%.<br /><br />מניית חברת מגדל ביטוח מזנקת ב-8% לאחר פרסום דו"חות חיוביים לרבעון השני של 2020, שבו הציגה רווחים של כ-700 מיליון שקל בתיק הנוסטרו שלה ושסייעו לה להציג רווח כולל של 503 מיליון שקל. <br /><br />מניית חברת סומוטו קופצת ב-6% אחרי שדיווחה על בחינת ביצוע פיילוט משותף של חברת החשמל עם נוסטרומו – חברה שסומוטו מתמזגת איתה. מניית פוקס מתחזקת ב-5% לאחר פרסום דו"חות חיוביים לרבעון השני של 2020.<br /><br /></p><h2 style="font-family:'Alef', serif;"><a href="https://www.themarker.com/news/education/.premium-1.9097884">שבוע לפתיחת שנת הלימודים: המכשולים שמשרד החינוך עוד לא הצליח לפתור</a></h2><p style="font-family:'Alef', serif; font-weight:bold;font-size: 20px;">לשנה הקשה בתולדותיה מגיעה מערכת החינוך עם הרבה חוסר ודאות ובלבול, איומים בשביתות ומחסור במורים מקצועיים ■ תשע הבעיות הבוערות של המערכת</p><div id="photo-container"><img src="https://www.themarker.com/polopoly_fs/1.9097864.1598287286!/image/1002937161.jpg_gen/derivatives/landscape_108/1002937161.jpg" width="150px" class="photo" /></div><p style="font-family:'Alef', serif; font-size: 15px;">לשנה הקשה בתולדותיה מגיעה מערכת החינוך עם הרבה חוסר ודאות ובלבול, איומים בשביתות ומחסור במורים מקצועיים ■ שמונה הבעיות הבוערות של המערכת<br /><br />שבוע לפתיחת שנת הלימודים, האי־ודאות רק עולה. נכון לרגע זה, הלימודים צפויים להיפתח במועד בגנים ובכיתות א'־ט', כאשר ישנה אי ודאות לגבי כיתות י'־י"ב, שההחלטה לגביהן תתקבל בסוף החודש. בנוסף, עדיין לא ברור כמה זמן הלימודים יימשכו במתכונת זו, שכן שר החינוך יואב גלנט הודיע אתמול כי המתווה אכן יישקל מחדש במהלך חופשת חגי תשרי.<br /><br /></p><h2 style="font-family:'Alef', serif;"><a href="https://www.themarker.com/wallstreet/1.9099281">ניו יורק דורשת לחייב את בנו של טראמפ להעיד במסגרת חקירה נגד הנשיא</a></h2><p style="font-family:'Alef', serif; font-weight:bold;font-size: 20px;">התובעת הכללית של ניו יורק ביקשה לחייב את אריק טראמפ להתייצב לעדות סביב חקירה אם טראמפ האב ניפח שווי נכסים כדי לקבל הלוואות נוחות</p><div id="photo-container"><img src="https://www.themarker.com/polopoly_fs/1.6318637.1598340750!/image/2811970189.jpg_gen/derivatives/landscape_108/2811970189.jpg" width="150px" class="photo" /></div><p style="font-family:'Alef', serif; font-size: 15px;">התובעת הכללית של ניו יורק ביקשה לחייב את אריק טראמפ להתייצב לעדות סביב חקירה אם טראמפ האב ניפח שווי נכסים כדי לקבל הלוואות נוחות<br /><br />מדינת ניו יורק חוקרת אם חברה של נשיא ארה"ב, דונלד טראמפ, דיווחה באופן כוזב על שווי נכסים כדי לקבל הלוואות והקלות מס. זאת, כפי שטען בשנה שעברה עורך דינו לשעבר של טראמפ, מייקל כהן, שהתעמת עם מעסיקו לשעבר.<br /><br />התובעת הכללית של ניו יורק, לטישה ג'יימס, אמרה אתמול (שני) כי פתחה בהליכים משפטיים כדי לקיים שבעה צווי זימון הכוללים אלפי מסמכים ועדויות מפי כמה עדים. בין העדים נכלל גם אריק טראמפ, אחד מילדיו של הנשיא וסגן נשיא של ארגון טראמפ, שסירב להגיע, לדבריה, למתן עדות בחודש שעבר.<br /><br />לפי המסמכים שהוגשו לבית המשפט, החקירה בוחנת עסקות הקשורות בגורד השחקים של טראמפ שנבנה בסגנון הנאו-גותי במנהטן בוול סטריט 40, וגם את מלון טראמפ אינטרנשיונל, מגדל בשיקגו ומועדון גולף בלוס אנג'לס. ג'יימס, חברת המפלגה הדמוקרטית, אמרה כי החקירה מתמקדת במיוחד בנכס בשטח של כ-860 דונם שמכונה סבן ספרינגס מחוץ לעיר ניו יורק.<br /><br />החקירה נפתחה אחרי שכהן העביר לקונגרס האמריקאי שורה של רישומים פיננסיים של טראמפ מהשנים 2013-2011, נכתב בהודעה של מדינת ניו יורק לבית המשפט במנהטן. עוד עולה מהמסמכים שהוגשו לבית המשפט כי בחקירה נבחן אם טראמפ ניפח את שווי הנכסים כדי להבטיח קבלת הלוואות וביטוחים בתנאים מועדפים, וגם אם הוא הוריד שווי של נכסים אחרים כדי לחמוק מתשלום מסים.<br /><br />במסמכים מוזכרת גם עורכת הדין של טראמפ לענייני מיסוי, שרי דילון, שכבר מסרה עדות במסגרת החקירה. היא לא הגיבה לנושא.<br /><br />ג'יימס "לא סיימה את החקירה ולא הגיעה לקביעה אם העובדות שהתגלו עד כה מהוות הפרת חוק", נכתב במסמכים שהוגשו על ידי משרדה לבית המשפט.<br /><br />עורך דין מטעם טראמפ, אלן גרטן, אמר בתגובה במייל כי טראמפ אורגניזיישן לא עשה דבר שאינו כשר. הוא אמר שמדובר פשוט "בבקשה למסירת מסמכים" שג'יימס הפכה למתקפה פוליטית בכך ששיתפה את הנושא בפומבי ביום הראשון של ועידת המפלגה הרפובליקאית. לדבריו, החברה משתפת פעולה עם משרד התובעת הכללית של המדינה מתוך רצון טוב.<br /><br />"כפי שמגלים בבירור המסמכים שהוגשו, משרד התובעת הכללית של ניו יורק לא הגיע לשום מסקנה שלפיה בוצע משהו לא כשר וכי צפויים להינקט צעדים", אמר גרטן. "אנחנו נגיב לבקשה בדרכים המקובלות".<br /><br />מהבית הלבן לא נמסרה תגובה.<br /><br />המחלוקת בנושא התעוררה על רקע המאבק של טראמפ נגד פרסום דו"חות המס שלו ומסמכים פיננסיים נוספים בחקירה נפרדת שמוביל התובע הכללי של מנהטן. בית המשפט העליון של ארה"ב דחה במקרה הזה את הטענה של טראמפ, לפיה הוא צריך להיות חסין מחקירות של מדינות בארה"ב כל עוד הוא בתפקיד הנשיא. סיירוס ואנס ג'וניור, התובע הכללי של מנהטן, רמז בשבוע שעבר שהחקירה לא עוסקת רק בדמי ההשתקה ששולמו לשחקנית פורנו והובילו לפתיחת החקירה.<br /><br />אלן ווייסלברג, סמנכ"ל הכספים של טראמפ אורגניזיישן, כבר העיד במסגרת החקירה של התובעת הכללית של ניו יורק, אך התשאול שנערך ביולי נקטע כשנשאל אם יסכים להעיד מול מושבעים.<br /><br />אריק טראמפ היה אמור להעיד בפרשה ב-22 ביולי, אך יומיים לפני עדותו המתוכננת הוא ביטל את הגעתו. עורכי דינו טענו כי הסיבה לדחייה היא שהתשאול של ווייסלברג חרג מהסמכות של תביעה אזרחית, נטען במסמכים של ג'יימס.<br /><br /></p><h2 style="font-family:'Alef', serif;"><a href="https://www.themarker.com/markets/1.9099290">נייס גייסה 400 מיליון דולר בהנפקת אג"ח להמרה בריבית של 0%</a></h2><p style="font-family:'Alef', serif; font-weight:bold;font-size: 20px;">הגיוס יסייע לחברה למחזר יתרת חוב של 214 מיליון דולר שנלקחה ב-2016 למימון רכישתה של חברת InContact תמורת מיליארד דולר</p><div id="photo-container"><img src="https://www.themarker.com/polopoly_fs/1.9057291.1596907273!/image/2969790060.jpg_gen/derivatives/landscape_108/2969790060.jpg" width="150px" class="photo" /></div><p style="font-family:'Alef', serif; font-size: 15px;">הגיוס יסייע לחברה למחזר יתרת חוב של 214 מיליון דולר שנלקחה ב-2016 למימון רכישתה של חברת InContact תמורת מיליארד דולר<br /><br />נייס השלימה גיוס של 400 מיליון דולר בהנפקה של איגרות חוב להמרה הנושאות ריבית 0%, וללא ביטחונות שעומדות לפירעון בספטמבר 2025.<br /><br />שער ההמרה של האיגרות הוא 3.3424 מניות לכל 1,000 אגרות, שמקביל לשער המרה של 299 למניה. כלומר פרמיה של 37% ביחס למחיר הסגירה של המניה אמש (ב').<br /><br />נייס נתנה לרוכשי האיגרות אופציה שניתנת למימוש בתוך 13 יום לרכוש איגרות חוב להמרה נוספות בסכום של 60 מיליון דולר - כלומר 15% מהשלב הראשוני של ההנפקה. חתמי ההנפקה היו בנק אוף אמריקה סיטי ומורגן סטנלי. החברה מתכננת להשתמש בתמורת ההנפקה כדי לממן את פעילותה השוטפת כולל מיחזור החוב הבנקאי שלה לפני מועד הפירעון שלו בדצמבר 2021.<br /><br />נייס לקחה הלוואה של 500 מיליון דולר ב-2016 כחלק מחבילת המימון לרכישתה של חברת InContact תמורת מיליארד דולר. יתרת ההלוואה היא 214 מיליון דולר והיא נושאת ריבית משתנה של לייבור +1.25%. היא צפויה ליהנות מריבית נמוכה יותר בעקבות ירידת הריביות והשיפור במצבה. נייס תוכל לבצע פירעון מוקדם של איגרות החוב החל בספטמבר 2023 אם מחיר המניה יהיה גבוה ב-30% משער ההמרה של האיגרות במשך 20 ימי מסחר רצופים. בעלי איגרות החוב יוכלו לחייב את נייס לרכוש מהם בחזרה את איגרות החוב במחיר המתואם של האיגרת, אם יחול שינוי מהותי בחברה כפי שיוגדר בשטר הנאמנות. החברה הנפיקה איגרות חוב להמרה לתקופה של שבע שנים שיתרתם היא 255 מיליון דולר.<br /><br />נייס מפתחת מערכות תוכנה מבוססות ענן לניהול מרכזי שירות לקוחות, מערכות תוכנה מבוססות ענן למניעת הונאות פיננסיות והלבנת הון וכן רובוטים מבוססי בינה מלאכותית לסיוע לעובדים בארגוני שירות. החברה הרוויחה 90 מיליון דולר ברבעון השני של 2020 בעקבות צמיחה של 3.6% בהכנסותיה, כולל גידול של 30% בהכנסותיה מענן בהשוואה לרבעון המקביל ב-2019 וגידול של 7.5% בהשוואה לרבעון הראשון של 2020. מניית החברה עלתה ב-45% מתחילת 2020 לשיא שמשקף שווי חברה של 14.1 מיליארד דולר.<br /><br /></p><h2 style="font-family:'Alef', serif;"><a href="https://www.themarker.com/markets/1.9099270">יוטרון זכתה בחוזה של 28 מיליון דולר להקמת חניון רובוטי בבוסטון</a></h2><p style="font-family:'Alef', serif; font-weight:bold;font-size: 20px;">החברה הודיעה על ביצוע הנפקת זכויות של 30 מיליון שקל - לאחר שהפסידה 21 מיליון שקל במחצית הראשונה של 2020</p><div id="photo-container"><img src="https://www.themarker.com/polopoly_fs/1.6406110.1598338541!/image/549586220.jpg_gen/derivatives/landscape_108/549586220.jpg" width="150px" class="photo" /></div><p style="font-family:'Alef', serif; font-size: 15px;">החברה הודיעה על ביצוע הנפקת זכויות של 30 מיליון שקל - לאחר שהפסידה 21 מיליון שקל במחצית הראשונה של 2020<br /><br />יוטרון, המפתחת ומקימה חניונים רובוטיים ומחסנים אוטומטיים, זכתה בחוזה הגדול בתולדותיה, בסך 28 מיליון דולר (95 מיליון שקל). החברה חתמה על חוזה לשירותי תכנון והקמה של חניון אוטונומי בבוסטון, מסצ'וסטס, שצפוי לכלול 596 חניות ו-149 עמדות טעינת רכב חשמלי.<br /><br />התמורה תשולם ליוטרון לאורך תקופת ביצוע הפרויקט, שתימשך להערכת החברה 40-36 חודשים. יוטרון, שבשליטת קרן פימי (43%) והמנכ"ל חיים שני (19%), ציינה כי השלמת ההסכם מותנה בחתימת היזם על הסכם עם קבלן ראשי להקמת המיזם, שהפרויקט מהווה חלק ממנו. יוטרון תקבל 670 אלף דולר מהתמורה הכוללת במחצית השנייה של 2020 עבור שירותי תכנון, שלא הותנו בחתימה על הסכם עם הקבלן הראשי של הפרויקט.<br /><br />החוזה הנוכחי התקבל חודש לאחר שיוטרון הכריזה על זכייה בהסכם להקמת חניון רובוטי ראשון במטרופולין דנבר, קולורדו, תמורת 3.3 מיליון שקל.<br /><br />דירקטוריון יוטרון החליט לבצע הנפקת זכויות, שבמסגרתה תגייס החברה 30 מיליון שקל. בעלי השליטה הודיעו שישתתפו בהנפקה על פי חלקם. הנפקת הזכויות מתבצעת בעקבות שחיקה מתמשכת בהון העצמי של החברה, ל-33 מיליון שקל בסוף המחצית הראשונה של 2020.<br /><br />יוטרון הפסידה 21 מיליון שקל במחצית הראשונה של 2020 - בהשוואה ל-7 מיליון שקל בתקופה המקבילה ב-2019. הכנסותיה של יוטרון נפלו ב-33% במחצית הראשונה של 2020 בהשוואה לתקופה המקבילה, והסתכמו ב-20 מיליון שקל. הירידה בהכנסות נובעת מהשפעת וירוס הקורונה על יכולתה של החברה לבצע התקנות של חניונים רובוטיים באתרי לקוחות בארה"ב; עיכובים בשרשרת האספקה של החברה, והפרשה של 6 מיליון שקל לירידת ערך עבור פיתוחים טכנולוגיים שהחברה סברה שכדאיותם הכלכלית נמוכה. יוטרון פוצלה מהחברה האם יוניטרוניקס במארס 2019.<br /><br /></p><h2 style="font-family:'Alef', serif;"><a href="https://www.themarker.com/wallstreet/.premium-1.9099231">טיקטוק תובעת את ממשל טראמפ: "לא זכינו להליך הוגן"</a></h2><p style="font-family:'Alef', serif; font-weight:bold;font-size: 20px;">החברה טוענת כי בניגוד לטענות הממשל, היא מאחסנת את המידע על המשתמשים האמריקאים בשרתים מחוץ לסין</p><div id="photo-container"><img src="https://www.themarker.com/polopoly_fs/1.9033910.1596267191!/image/1328206444.jpg_gen/derivatives/landscape_108/1328206444.jpg" width="150px" class="photo" /></div><p style="font-family:'Alef', serif; font-size: 15px;">החברה טוענת כי בניגוד לטענות הממשל, היא מאחסנת את המידע על המשתמשים האמריקאים בשרתים מחוץ לסין<br /><br />טיקטוק הגישה תביעה נגד ממשל טראמפ, שבה היא מאשימה אותו כי מנע ממנה הליך הוגן, כשנשיא ארה"ב הוציא צו האוסר על האפליקציה לפעול בארה"ב.  <br /><br />התביעה, שהוגשה בבית המשפט המחוזי במחוז המרכזי של קליפורניה, היא הצעד הישיר ביותר שעד כה נקטה טיקטוק מול הבית הלבן. טראמפ אמר באחרונה כי אפליקציית הסרטונים הוויראליים הפופולרית, שנמצאת בבעלות חברת בייטדאנס הסינית, מאיימת על הביטחון הלאומי של ארה"ב, משום שהיא יכולה להעביר מידע על משתמשים אמריקאים לממשל הסיני. <br /><br /></p><h2 style="font-family:'Alef', serif;"><a href="https://www.themarker.com/markets/1.9099226">העליון בביקורת על מונופול הגז: "זהות המחירים במכרז חח"י מעוררת תמיהה, בלשון המעטה"</a></h2><p style="font-family:'Alef', serif; font-weight:bold;font-size: 20px;">בית המשפט העליון דחה את הערעור של ישראמקו ותמר פטרוליום – לווייתן ימשיך לספק גז לחברת החשמל; השופט נועם סולברג על הצעות המחיר הזהות: "השותפות בתמר לא מצאו לנכון לפרוס את מלוא היריעה לפנינו; גילו טפח, וכיסו טפחיים"</p><div id="photo-container"><img src="https://www.themarker.com/polopoly_fs/1.9098012.1598290372!/image/1995915294.jpg_gen/derivatives/landscape_108/1995915294.jpg" width="150px" class="photo" /></div><p style="font-family:'Alef', serif; font-size: 15px;">בית המשפט העליון דחה את הערעור של ישראמקו ותמר פטרוליום – לווייתן ימשיך לספק גז לחברת החשמל; השופט נועם סולברג על הצעות המחיר הזהות: "השותפות בתמר לא מצאו לנכון לפרוס את מלוא היריעה לפנינו; גילו טפח, וכיסו טפחיים"<br /><br />בית המשפט העליון דחה את ערעורם של ישראמקו, תמר פטרוליום, דור חיפושי גז ואוורסט תשתיות וקבע כי מאגר לווייתן ימשיך לספק גז לחברת החשמל (חח"י) במסגרת חוזה ארעי עד יוני 2021.<br /><br />שופטי בית המשפט העליון נועם סולברג, דפנה ברק ארז וג'ורג' קרא קיבלו את עמדת חברת החשמל בדבר יתרונות הסכם אספקת הגז ממאגר לווייתן הן במישור זמינות המאגר לאספקת הגז, והן במישור הביטחון האנרגטי. <br /><br />ביולי 2019 הגישו השותפות בתמר (שאינן דלק ונובל) עתירה מנהלית נגד חח"י בבקשה לפסול את זכייתו של לווייתן בחוזה אספקת גז קצר. העתירה יוחסה להליך הסמי־מכרזי (מכרז לא רשמי) שניהלה חברת החשמל בין תמר ולווייתן, לרכישת 3.5–4 מיליארד מ"ק (BCM) גז טבעי בין אוקטובר 2019 ליוני 2021. תוצאות המכרז העלו כי תמר ולווייתן הגישו הצעת מחיר זהה — 4.78 דולרים ליחידת חום — אך בחברת החשמל החליטו לבחור בלווייתן כספק יחיד בחוזה.<br /><br />הטענה המרכזית של השותפות בתמר (שאינן דלק ונובל) היתה שההליך הסמי־מכרזי קבע אמת מידה יחידה לקביעת הזוכה — המחיר; בעוד חח"י החליטה לבסוף לבחור את הזוכה על בסיס אמת מידה חדשה, לכאורה — גיוון מקורות אספקה. לטענת השותפות בתמר, מאחר שהמחיר שהוצע בידי המחזיקות בשני המאגרים היה זהה, חח"י נדרשה לפצל את הזכייה, ולא להעדיף את לווייתן. חרף הטענות, בית המשפט לעניינים מינהליים אישר את זכיית לווייתן, והשותפות בתמר הגישו ערעור בעניין.<br /><br />עוד בפתח נימוקי ההחלטה, בית המשפט העליון מתח ביקורת על הצעות המחיר הזהות שהגישו שני המאגרים – המלמדות על כך שלא התקיים הליך תחרותי אמיתי. סולברג, שעמד בראש הרכב השופטים, הדגיש: "ייאמר כבר בפתח הדברים, הסבר המערערות (השותפות בתמר), או שמא היעדר ההסבר, לזהות המוחלטת בין ההצעות מעורר תמיהה, לשון המעטה".<br /><br />השופט סולברג המשיך: "הדברים אמורים ביתר שאת, בשים לב לביקורת שהובעה בפסק הדין של בית המשפט לעניינים מינהליים, ובפרט לקביעה כי 'לא נסתר החשש [...] כי העותרות פעלו בתיאום מחירים בכוונת מכוון לפצל את המכרז'. חרף הדברים הללו, לא ראו המערערות לנכון לפרוס את מלוא היריעה לפנינו; גילו טפח, וכיסו טפחיים", כתב סולברג, כשהוא רומז לכך שהשותפות בתמר לא סיפקו את מלוא המידע על ההליך שהביא בסופו של דבר להצעות המחיר הזהות.<br /><br />השופט סולברג התייחס לדרישה של השותפות בתמר לפצל את החוזה בין שני המאגרים, וקבע: "אין ממש בטענה זו. לא אחת במהלך המשא ומתן שקדם להליך, הבהירו נציגי חברת החשמל, כי הזכייה לא תפוצל בין המאגרים. לא בכדי בא הדבר לידי ביטוי במסמכי ההליך באופן מפורש וברור. הניסיון לכופף כעת את ידה של חברת החשמל, כאשר ברקע מרחף החשש שלתכלית זו בדיוק תואמו ההצעות, מקומם; אין לו על מה לסמוך. אף אין להתעלם מעלויות העסקה הכרוכות בפיצול מסוג זה".<br /><br />השופט סולברג ציין בהחלטה כי במכרז של חח"י לא נקבע מנגנון ברור לבחירה בין הצעות זהות. עם זאת, הוא קבע כי "בנסיבותיו החריגות של העניין, נוכח המבוי הסתום שאליו נקלע ההליך בעקבות התנהלותן של המשתתפות... קושי זה אינו מצדיק את ביטול ההחלטה של ועדת המכרזים, ולא את ביטול פסק הדין. אני מייחס גם משקל לכך שעסקינן בהליך שאינו מכרז טהור, אלא מעין מכרז מובהק שעל-פי תנאיו כרוך בגמישות רבה יותר ולמעשה אף המערערות טוענות להחלתו בגמישות – זו הנוחה והמועדפת מבחינתן".<br /><br />השופט סולברג סיכם וקבע שגם את השותפות בתמר סבורות שנפגעו מההתנהלות של דלק ונובל, "ייתכן ועומדים להן סעדים במישור היחסים שביניהן; לא בהליך זה, לא על חשבון האינטרס הציבורי". בית המשפט הטיל על העותרות לשלם את הוצאות ושכר הטרחה של עורכי הדין בסך כולל של 50 אלף שקל.<br /><br /></p><h2 style="font-family:'Alef', serif;"><a href="https://www.themarker.com/markets/.premium-1.9098018">"מהלך מונופוליסטי בוטה": נובל ודלק שוב מסנדלות תחרות על הגז</a></h2><p style="font-family:'Alef', serif; font-weight:bold;font-size: 20px;">בתום הליך תחרותי, מאגר תמר גבר על מאגר לווייתן ונבחר לספק לבזן ולכיל גז ב-200 מיליון דולר</p><div id="photo-container"><img src="https://www.themarker.com/polopoly_fs/1.9098009.1598290168!/image/3557883579.jpg_gen/derivatives/landscape_108/3557883579.jpg" width="150px" class="photo" /></div><p style="font-family:'Alef', serif; font-size: 15px;">בתום הליך תחרותי, מאגר תמר גבר על מאגר לווייתן ונבחר לספק לבזן ולכיל גז ב-200 מיליון דולר<br /><br />אחרי שאיימו במרומז בהליכים משפטיים נגד חברת החשמל אם תמשיך לייבא גז נוזלי (LNG) זול, ממשיכות נובל אנרג'י, המנוהלת על ידי דיוויד סטובר, ודלק קידוחים, המנהולת על ידי יוסי אבו, לפעול לניצול כוחן המונופוליסטי בשוק הגז.<br /><br />נובל השתמשה באחרונה בזכות הווטו שלה בתמר, והיא מונעת חתימה על חוזה גז ארעי בין תמר לכיל ובזן - וזאת, לכאורה, כדי להעביר את החוזה ללווייתן. רשות התחרות בראשות מיכל הלפרין מכירה את האירועים האחרונים והמאבק המתנהל בין שני המאגרים, אך לא התערבה עד כה.<br /><br /></p><h2 style="font-family:'Alef', serif;"><a href="https://www.themarker.com/wallstreet/.premium-1.9099073">אחרי 92 שנה: אקסון מוביל תצא ממדד דאו ג'ונס</a></h2><p style="font-family:'Alef', serif; font-weight:bold;font-size: 20px;">ענקית האנרגיה, שהיתה עד לפני כעשור בעלת שווי השוק הגבוה ביותר בבורסה האמריקאית, תוחלף על ידי סיילספורס</p><div id="photo-container"><img src="https://www.themarker.com/polopoly_fs/1.1809157.1345916779!/image/3968887071.jpg_gen/derivatives/landscape_108/3968887071.jpg" width="150px" class="photo" /></div><p style="font-family:'Alef', serif; font-size: 15px;">ענקית האנרגיה, שהיתה עד לפני כעשור בעלת שווי השוק הגבוה ביותר בבורסה האמריקאית, תוחלף על ידי סיילספורס<br /><br />מניית ענקית האנרגיה אקסון מוביל, שהצטרפה למדד דאו ג'ונס ב-1928, תוצא ממנו בסוף החודש, ותוחלף בחברת תוכנת הענן סיילספורס (Salesforce.com).<br /><br />מלבד אקסון, יוצאו מהמדד גם חברת התרופות פייזר וחברת התעשיות הביטחוניות רייאתון טכנולוג'יס. השתיים יוחלפו על ידי חברת הביוטק אמג'ן ותאגיד התעשיה האניוול. <br /><br />S&amp;P דאו ג'ונס, המנהלת את המדד, הודיעה על השינויים, שייכנסו לתוקף ב-31 באוגוסט. היא אמרה כי השינויים האלה היו נחוצים על מנת לפצות על פיצולה של מניית אפל, שתתרחש באותו היום. פיצול המניה של אפל, שיוריד את מחירה של כל מניה של החברה ל-120 דולר במקום 500 דולר, היה מפחית את החשיפה של מדד דאו ג'ונס למגזר הטכנולוגיה. בנוסף, השינויים יסייעו לדאו "להכניס סוגים חדשים של חברות שמשקפים בצורה טובה יותר את הכלכלה האמריקאית", לפי ההודעה. <br /><br /></p><h2 style="font-family:'Alef', serif;"><a href="https://www.themarker.com/coronavirus/LIVE-1.9099113">1,888 נדבקים חדשים אתמול, מניין המתים עלה ל-856, עלייה במספר החולים במצב קשה</a></h2><p style="font-family:'Alef', serif; font-weight:bold;font-size: 20px;">רצף של טעויות: במקום לתגבר את התחבורה הציבורית - מגדילים את הצפיפות באוטובוסים ■ אחרי ההתבכיינות של הראל ויזל: רווחי שיא לפוקס ■ טרנר-אייל אומרת לרה"מ "לא" מנומס: "אין הצדקה להרחיב את העדפת תוצרת הארץ"</p><div id="photo-container"><img src="https://www.themarker.com/polopoly_fs/1.9098064.1598291575!/image/2515523147.jpg_gen/derivatives/landscape_108/2515523147.jpg" width="150px" class="photo" /></div><p style="font-family:'Alef', serif; font-size: 15px;">רצף של טעויות: במקום לתגבר את התחבורה הציבורית - מגדילים את הצפיפות באוטובוסים ■ אחרי ההתבכיינות של הראל ויזל: רווחי שיא לפוקס ■ טרנר-אייל אומרת לרה"מ "לא" מנומס: "אין הצדקה להרחיב את העדפת תוצרת הארץ"<br /><br />הרחבת ההעדפה לתוצרת בישראל ברכש של הממשלה ומוסדות ציבוריים אינה רצויה, ועשויה להטיל על הציבור עלות נוספת בסך כ-1.3 מיליארד שקל בשנה - כך טוען משרד האוצר בנייר עמדה שגיבש.<br /><br />נייר העמדה, שבו חוזר משרד האוצר על עמדתו המסורתית נגד העדפה של תוצרת ישראל (כחול-לבן), נשלח השבוע למשרד ראש הממשלה, לאחר שראש הממשלה, בנימין נתניהו, קרא למנכ"לים של משרדי הממשלה לפעול בכל הכלים העומדים לרשותם כדי לעודד את הכלכלה הישראלית בעקבות משבר הקורונה.<br /><br />לכתבה המלאה<br /><br />משרד התחבורה הודיע הבוקר (ג') כי מספר הנוסעים המותר באוטובוסים יעלה ל-75% מהתפוסה האפשרית בשעות השיא, לעומת 50% כיום. הסיבה: ההיערכות לחזרה לבתי הספר.<br /><br />הגדלת התפוסה באוטובוסים ל-75% ממקומות הישיבה תתאפשר בשעות העומס: ב-9:30-6:00 בבוקר ו-17:00-14:00 אחר הצהריים החל ב-1 בספטמבר.<br /><br />לכתבה המלאה<br /><br />ענף התיירות העולמי ספג פגיעה קשה מאוד במגפת הקורונה, עם אובדן הכנסות של 320 מיליארד דולר בחמשת החודשים הראשונים של השנה, ו-120 מיליון משרות בסיכון - כך אמר היום (שלישי) מזכ"ל האו"ם, אנטוניו גוטרש. לפי האו"ם, ב-2020 כולה עלול אובדן ההכנסות מתיירות להאמיר ל-910 מיליארד דולר עד 1.2 טריליון דולר<br /><br />גוטרש אמר בתדרוך לעיתונאים כי תיירות היא ענף הייצוא השלישי בגודלו של הכלכלה העולמית, אחרי דלקים וכימיקלים, וכי הוא היה אחראי בשנה שעברה ל-7% מהסחר העולמי. "הענף מעסיק אחד מכל עשרה אנשים בעולם, ומספק פרנסה למאות מיליונים נוספים", אמר.<br /><br />7 חולי קורונה נוספים נפטרו מאז חצות, ובכך עלה מניין המתים מאז פרוץ המגפה בישראל ל-856 - כך מעדכן משרד הבריאות.<br /><br />מספר החולים במצב קשה טיפס ל-424, בהם 120 מונשמים. בסך הכל, מאושפזים בבתי החולים 877 בני אדם, בהם 180 במצב בינוני.<br /><br />363 נדבקים חדשים אובחנו מאז חצות, מתוך 9,923 בדיקות. אתמול אובחנו 1,888 נדבקים חדשים מתוך 29,987 בדיקות. שיעור הבדיקות החיוביות היה 6.3%.<br /><br />קבוצת האופנה פוקס, שבשליטת המשפחות ויזל ופוקס, הציגה ברבעון השני של 2020 רווחי שיא – 90 מיליון שקל - חרף משבר הקורונה, ולאחר שמנכ"ל הקבוצה הראל ויזל, פקד את אולפני הטלוויזיה בתחינה לקבלת סיוע ממשלתי לעסקיו המוכים. הרווח הנקי במחצית הראשונה של השנה הסתכם ב-52.6 מיליון שקל, בהשוואה לרווח נקי של כ-48.7 מיליון שקל בתקופה המקבילה ב-2019.<br /><br />הכנסות הקבוצה ירדו ברבעון השני של 2020 ב-2.5% - והסתכמו בכ-633 מיליון שקל, לעומת 648 מיליון שקל ברבעון המקביל ב-2019. הרווח הגולמי ברבעון השני של השנה הסתכם ב-384.3 מיליון שקל, כ-60.7% מהמכירות, בהשוואה לרווח גולמי בסך של 373.7 מיליון שקל, שהם 57.7% מהמכירות ברבעון המקביל בשנה שעברה - עלייה של כ-3%.<br /><br />לכתבה המלאה<br /><br />1,875 נדבקים חדשים אובחנו אתמול, מתוך 29,058 בדיקות - כך מעדכן משרד הבריאות. שיעור הבדיקות החיוביות היה 6.5%.<br /><br />מניין המתים עלה ל-847 ומספר החולים במצב קשה עלה ל-417, בהם 108 מונשמים. <br /><br />859 חולים מאושפזים בסך הכל, בהם 178 במצב בינוני.<br /><br />1,773 אנשי צוות רפואי שוהים בבידוד, בהם 296 רופאות ורופאים ו-492 אחים ואחיות.<br /><br />לפני כשבועיים הגיע איש עסקים ישראלי לבית שרמן במרכז הרפואי שיבא בתל השומר לפגישה מקצועית. המיקום המדויק: מרכז השליטה והבקרה (משל"ט) למגפת הקורונה שמפעילה המדינה. נושא הפגישה: אפשרות לייצור מקומי של ציוד טיפול בקורונה — מוצרים שכיום ישראל מייבאת במיליוני דולרים ממפעלים בעולם. בחדר חיכו לו שישה אנשים שלא הכיר. "הסברתי להם שיש אפשרות לייצר את המוצרים האלה בישראל", הוא נזכר. "רצינו לבדוק איך אפשר להעביר לפה ידע שכבר קיים בעולם — כדי לייצר כאן את המוצרים".<br /><br />ייצור מקומי הוא לא רק סוגיה כלכלית. הוא מאפשר פיקוח על הייצור, על איכותו ועל המחיר לצרכן — מה שרלוונטי מאוד למאבק הדינמי בהתפרצות הקורונה. אלא שבאחרונה מתרבים הדיווחים דווקא על התקשרויות תמוהות שמבצעת ישראל עם ספקים זרים של "מוצרי קורונה" — בתיווך חברות עלומות ובפטור ממכרז.<br /><br />לדברי איש העסקים, אחרי כ–40 דקות הפגישה שלו במשל"ט הסתיימה. "לא נתנו לי כרטיסי ביקור — ואני לא יודע מי הם בכלל", הוא מסכם. "ראיתי שהם לא באמת מתעניינים בפגישה. הם היו תקועים עם הראש בטלפון.<br /><br />לכתבה המלאה<br /><br />התחזיות בשוק הנדל"ן בעקבות משבר הקורונה, שלפיהן המיתון במשק והאבטלה יורידו את מחירי הדירות, אינן מתממשות לפי שעה — אולם מנגד יש נתונים רבים שמצביעים על ירידה בפעילות הבנייה ועל מחסור עתידי בדירות. במקביל, חלה ירידה חדה במספר הלקוחות שמבקשים לדחות את החזרי המשכנתא שלהם.<br /><br />לפי נתוני הלשכה המרכזית לסטטיסטיקה (הלמ"ס), נראה כי על אף התחזיות הקודרות של מארס ואפריל, שוק הדיור מראה סימני יציבות עם נטייה לעליות בכל המדדים: לאחר ירידה מצטברת של כ–0.9% בחודשי המשבר הקודמים, חזר מדד מחירי הדירות לעלות במאי ויוני. היציבות ניכרת גם בסניפי הבנקים למשכנתאות, שם חזר קצב שיווקי המשכנתאות לרמה של 6–7 מיליארד שקל בחודש ואף התגבר מעט, ככל הנראה בגלל השלמת עסקות שנדחו בתקופת הסגר.<br /><br />לכתבה המלאה<br /><br />אחרי עצירת הטיסות, במהלכה רוב חברות הביטוח עצרו את מכירת ביטוחי הנסיעות לחו"ל, כעת — עם הפתיחה ההדרגתית של השמיים — חברות הביטוח חוזרות בהדרגה לשווק את הביטוחים. כיום אלו ביטוחים במתכונת חדשה, יקרים באופן משמעותי ממה שהיינו רגילים אליו וכוללים כיסויים נוספים שנהפכו לנחוצים בעקבות הקורונה — כמו החזר על הוצאות שהייה בחו"ל במקרה של צורך בבידוד. מי שכבר השיקו את התעריפים החדשים, שאושרו על ידי רשות שוק ההון, הן פספורטכארד, כלל, AIG והראל, שיתחילו לשווק אותם ביום רביעי הקרוב. בחברת הפניקס עדיין לא חידשו את מכירת הביטוח.<br /><br />התייקרות הביטוחים לא ייחודית לישראל ומחירי ביטוחי הנסיעות לחו"ל התייקרו בכל העולם. יש גם חברות זרות, בהן אמריקאיות וגרמניות, שמבטחות בביטוחי נסיעות לחו"ל לא רק את תושביהן אלא גם זרים. כך שישראלים יכולים גם לרכוש מהן ביטוח נסיעה לחו"ל ועל פניו נראה שגם אחרי הקורונה המחירים אצלן זולים יותר מאשר המחירים בחברות הישראליות. את הפער מסבירים באחת מחברות הביטוח בכך שלרוב הפוליסות הללו כוללות פחות כיסויים מאשר אלו שמוצעות אצלם. כך למשל הן מכסות רק את הטיפולים הרפואיים במדינת היעד — אך לא דואגות להטסת המבוטח להמשך קבלת טיפול בישראל.<br /><br />לכתבה המלאה<br /><br /></p><h2 style="font-family:'Alef', serif;"><a href="https://www.themarker.com/wallstreet/.premium-1.9097217">"כדאי לישראלים להיזהר: כל אחד יכול להסתבך ולהיכנס לכלא באמירויות"</a></h2><p style="font-family:'Alef', serif; font-weight:bold;font-size: 20px;">הפעילה החברתית ראדה סטרלינג טיפלה באלפי זרים שהסתבכו בדובאי, ומסבירה מדוע המקום יכול להיות מסוכן למשקיעים - אפילו "פוסט שלילי" באינטרנט</p><div id="photo-container"><img src="https://www.themarker.com/polopoly_fs/1.9099540.1598344185!/image/2952200931.jpg_gen/derivatives/landscape_108/2952200931.jpg" width="150px" class="photo" /></div><p style="font-family:'Alef', serif; font-size: 15px;">הפעילה החברתית ראדה סטרלינג טיפלה באלפי זרים שהסתבכו בדובאי, ומסבירה מדוע המקום יכול להיות מסוכן למשקיעים - אפילו "פוסט שלילי" באינטרנט<br /><br />"התחתנת עם סוס, אידיוט שכמותך", כתבה לאלה שהרווש בפוסט בפרסית בפייסבוק ב–2016, לאחר שקיבלה מבעלה מסמכי גירושין וגילתה כי הוא עומד להתחתן בדובאי עם אישה אחרת. "אני מקווה שתמות, אידיוט, ארור אתה. עזבת אותי בשביל הסוסה הזאת", כתבה בפוסט אחר.<br /><br />שלוש שנים לאחר מכן, הבעל לשעבר פדרו, בנקאי ממוצא פורטוגלי, מת מהתקף לב בגיל 51. שהרווש, שהתגוררה בבריטניה עם בתם היחידה, הגיעה לדובאי כדי להשתתף בלוויה — ונעצרה בנמל התעופה. על פי חוקי איחוד האמירויות, בן אדם יכול להישלח לכלא בעקבות השמצה ברשת חברתית, גם אם עברו מאז כמה שנים, ואפילו אם כתב את הפוסט באירופה או בכל מקום אחר בעולם.<br /><br /></p></body></html>